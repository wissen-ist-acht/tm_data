

Das Leben des Heiligen Ulrich



Berlin, New York
Walter de Gruyter
1971










Vita Sancti Ulrici


Alles des man beginnen sol
daz enkan sich niht virenden wol
ez engebe got der helfe schin
von der lieben milte sin.
Lobes er eine werdicheit
wil han  daz si nieman leit.
Als uns der wissage seit
der eren krone er eine treit.
Beide ere vnd gewalt
sin tugent div ist manichualt.
stête  milte  lobesam
vil uerre bekant ist sin nam.
Er ist reine  suoze  gut
er ist veste niht wanchelmut.
Barmeherzicheit ist er vol
27v vnd gedulticheit als er sol.
Redelich vnd wuonnechlich
niemen ist ime fuor war gelich.
Tohte im iht mines herzen sin
mit allem vlize lobte ich in.
Vber ein er ist rein
deme richen vnd dem armen gemein.
Sich ime ergit  sweme sunder nit
ist daz herze uon minnen wit.
Ihesu vater aller guote
vor luogen mich behuote
wandich guten willen han
zebeduoten ein buch obich kan
von sente Udelriche
wirdich des sinnes riche.
Wande mir geistlichen kint
28r in deme herzen beslozzen sint

Vita Sancti Ulrici

ein iegelichez nach siner werdicheit
alsez got hat bechleit.
So wil ich durch ir minnen
niuowes dinges beginnen
des ich alle wile nie began;
die liebisten bringent mih daran
der ich nuo niht nennen wil.
Ir lob spar ich an daz zil
da daz lob ane ende wert.
Die des sich hie machent wert
ich konde sie geloben vil
wan daz ich ir niht virkoufen wil.
Nuo biten wir den suozen Krist
der uaters wisheit geheizen ist
daz ich uon sinem geiste
28v daz geluobede so geleiste
daz sin name werde geêret
vnd unser heil gemeret.
Min rede hie ein ende hat
ich wil tun des man mich bat.

Div warheit niht ein mêre
saget  daz ein nothelfere
was  ze tivschem lande
alsich in ê nande.
Hivpaldus sin vater was genant
Dietbirga sin muoter bekant
nach der werlde werdicheit
edel  riche  wol uf geleit
Nach der gotes minne
stunden aber mêr ir sinne.
Den wart von gote ein kint gegeben
29r wan daz irwarb ir reinez leben.
Daz wart irzogen mit vlize

 Vita Sancti Ulrici

swie so daz wêre ir wize.
Daz uon gote ein zeichen geschach
daz mêrte ir herzen vngemach
wande daz kint was iamerlich
swie so was ir koste rich.
Ze allen ziten stunt offen ir tuor
wecmuoder man gienc selten dafuor
Nuo fuoget ez sich so daz ein gast
deme der herberge gebrast
chom dar in gegangen.
Der wart wol entphangen
wander ein herre ein phaffe was
vnd ein pilgerin alsich ez las.
Der beleib eine wile da bi in.
29v Eines tages do az der pilgerin
do daz kint niht zwelf wochen het;
got abe mit im ein wunder tet
wander kuntftigiv dinc an im sach
dar umbe der herre alsus sprach:
Man benem ime daz brustelin
sone belibet niht gesunt daz kindelin.
Des enuolgeten sie im niht zehant
sit wuorden sies zwir gemant.
Hie kom darnach der dritte tac
do daz kint vil kranchez lac.
Der guote man neigete sin ore nider
vnd sprach do er sich gerihte wider:

Vita Sancti Ulrici 

Wizzent fuor war man neuolge mir
ez kuomet des kindes ende schir;
hinath ez irsterben muoz.
30r Wirt ez entwent des wirt im buoz
vnd wirdet wert noch uor gote
ez sol behalten sin gebot.
Daz war div prophetia si
daz wir daz pruouen des si wir vri
wan div zeichen div sint geschehen
ze sinem grabe  div suln der warheit iehen.

Do daz kint uon der ammen wart genomen
an deme libe begondez wider komen.
Ouch wart sin tugenthafter muot
an bezzerunge also guot
daz alle die wunder nam
vnd frowetn sich  diz fur quam
daz uon Ysaac vnd Abraham
div schrift mich her zesetzenne gezam:
Da daz kint gewuohs vnd (30v) entwent wart
her Abraham nith langer sparte
er machete eine groze wirtschaft.
Div rede vindet hie gute kraft.
Dir patriarcha groz
wander gotes guote genoz
daz im daz kint wart gegeben
nah wirtschefte solder billiche streben.
Sus sol von himel der vater rich

 Vita Sancti Ulrici

deme Abraham ist ungelich
sinen kinden wirtschaft machen
vone seltsenen sachen
div du herre bereite
hast in der kristenheite.
Ihesu edeliv gimme
lade sie mit der stimme:
Etzet  trinket  frivnde min
31r vch sol trunken machen der win
der uon minem libe ran
wand ich iv alles gutes gan.

Dirre kunftiger spisêre
vfe dem fronen altaere
der gotelicher bezeichenheit
muose dar zu werden bereit
von vil herer spise
daz er nah der wise
konde wirtscaft machen
von sihtlichen sachen
alse man ufe deme himele phliget
an deme der engele frouwede liget.
Daz ist unser herre Krist
der ouch hie unser wirtschaft ist.
Er lernte enzit die maze geben
der daz volc solte leben.
31v In den kintlichen tagen
vil mêzlichen begonder sich betragen.
Gotes uorhte liebeter sere
den vriunden irbot er ere
getelosicheit er virmeit;
als vil er mohte uor siner kintheit
Uzen zeiget er an den geberden wol
wes sin herze was innen vol.

Vita Sancti Ulrici 

Do des kindes friUnde rein
sahen  daz gotes gnade an ime schein
sie enphuolhen ez ze sente Gallen
den heiligen luten allen
daz man in werltliche schrift lerte
vnd sinen muot ze geistlicher zuhte kerte.
Do entphienc er der meister zuoht
und uon der gotheit (32r) suoze fruht
wander der selben buoche wort
machet mit den werken einen suzen hort.
Er begonde an Iacobs leiter treten
untuogent begonder uz den tuogenden ieten.
Er hete uon Ihesu wol virnomen:
Wiltu wesen uollekomen
so virkouf daz du hast vnd uolge mir
vnd gib ez den armen daz rate ich dir.

In den selben ziten da bi in
was beslozzen ein klosenerin
Wibrat was sie genant
von guoten wercken wol bekant
wande sie von suozer arebeite
ein templum got bereite
32v da in sie ir scheffêre
niemer wolte komen lêre.
Sie brante ir oppher dar inne
mit der waren minne.
Sie sprach mit dem psalmista:

 Vita Sancti Ulrici

In me sunt deus uota tua.
Div wort ich so beduote
durch ungelerte luote:
Got dine antheize sint bi mir
die ich ze lobe sol gelten dir.
Sente Ulrich der ivngelinc
kundet der urowen siniv dinc.
Sie sprach: man sol got dar vmbe vragen
drier tage la dich niht betragen.
Do div vrist ein ende nam
der iungelinc aber zuo ir quam.
Sie antwuorte ime von (33r) deme geiste san:
Gotes wille ist niht ewirdiger man
daz du din zit hie virtribest.
Ich sage dir wa du belibest.
Gegen ostern landen ein stat ist
da fluozet ein wazzer so saget dir Krist.
Daz selbe wazzer teilt zwei lant;
da wirdes du bisschof des wis gemant.
Von heiden und ouch der kristenheit
lides du da vil widermuticheit.
Darumbe virzwivil du doch niht
wander selbe alsus giht:
Getruwent mir ich han gesiget
der werlte  Din strit obegeliget.
Sprich: tuon wir tugent in got
unser vient virswachet sin gebot.
33v Sa do er daz uirnam
ze sinen heimlichesten frivnden er do quam
vnd sagete den selben diz virstoln

Vita Sancti Ulrici 

vnd bat sie daz siez heten virholn.
Da nach begonder suchen
die bluomen in den buchen
rehte gelicher wis als ein pin;
daz suozeste was daz las er in.
Er fleiz sich daz er honiges seim
gewunne vil  daz er da heim
vntir sin volc geschankte
vnd mit suozer lêre trankte.
Er mohte wol iehen mit dem psalmist:
Din wort mir verrer suzer ist
herre in dem munde min
denne honich oder honechseim sin.
49r Der mohte ouch wol sin in der zal
die nU predigent uber al:
Herre Christ din suozecheit.
Daz uns vor herre Dauid seit
daz manigem bosen wihtte ist leit.

Von den bruodern er vrloub nam.
Do er do hin heim quam
sine vriuonde uberal froweten sich
vnd dancketen gote vil willechlich
daz er so was gebezzert ser.
Nuo was do bisschof Adelber
Uber Augespurc herre
da uone niht ze verre.
Deme enphuolhen sie in  Reinez leben
was dem vor andern luoten gegeben.
Des geloube  und des leben rein
49v vor vil manigen manne schein.

 Vita Sancti Ulrici

Daz taten sie durch daz
daz er wuorde ein irweltez vaz;
ob ith wandelbêre
an siner zuohtte êre
daz er in deme spiegel solte
bezzern  ob er wolte.

Do sich der bisschof virsan
daz er ein vil uester man
des gelouben  vnd ouch der werke was
der waren minne ein adamas
gezierten uon vil guoten siten
er begonde in vlizechlichen biten
daz er uzen vnd innen
phlêge  mit sinen sinnen
des rates Uber daz bistuom
34r wan darzuo duhte er in fruom.
Da nach den phaffen ersam
ze Rome einer verte gezam
daz er beidiv sin dinch  vnd ouch sich
entphulhe den  die da ze himelrich
gewalt ze besliezenne vnd ze offenne habent
vnd uns mit lere hie labent.

Do er ze Rome quam in den hof
in entphiench vil wol der bisschof
der der apostoln stuol besaz.
Der hiez Marinus  er niht virgaz
gote  vnd luoten lieben sich.
Der vragete sente Udelrich
wer er si vnd wanne er wêre.

Vita Sancti Ulrici 

Des antwuorte ime der houebêre:
Ich bin vater  ein tiUscker man
34v bisschoffes Adelbern kapelan.
Des antwuorte do Marinus im:
Niht wêrliche sun min.
Bisschof Adelber der ist tot
er hat virwuonden des libes not.
Got ez selbe geschaffen hat
daz duo besitzen solt die stat.
Do tet er als der wise man
Salomon leret  vnd sach sich an.
In lerte daz div diemuot.
Er iach er were darzuo niht gut
er enwere niht wert der eren.
Der heilige geist begonde leren
den babest  daz er zuo ime sprach:
Nuo div eclesia hat gemach
fliUest du nU daz schiffelin
35r daz du nU niht rihtêre wil sin
der tac kuomet  swie ungerne tuo cz tuost
daz du gotes gebot behalten muost.
So daz ungestuome wirt
vnd dich weter niht virbirt
truoren  vnd ouch arebeit
so muost duo der kristenheit
sunder dinen willen phlegen
vnd der angest gar irwegen.
Got wil doch din gehelfe sin
daz du daz selbe schiffelin
bringest vil muoder zedeme stade
da ich dich nu zuo lade.

 Vita Sancti Ulrici

Do daz virnam der reine man
dar umbe zetrahten  fuor er dan.
Offpher mit gebete brahte er groz
35v der zeher regen von ime vloz.
Den heiligen aposteln bevalch er sich
vnd beualch ouch gote des alten lich.
Des andern tages er dannen schiet
sin groziv diemuot ime daz riet.
Er tet als uns Iohannes saget
von Ihesu den daz uolck iaget
daz er ein kuoninc iht wuorde;
als uloch diser man die buorde.

Hie suln wir tuon wider ker.
Do irstarp der bisschof Adelber
Hiltine nach ime bisschof was
fivnfzehen iar  als ich ez las.
Den dar umbe got hinnen nam
daz sente Ulrich lobesam
den bisschoffes stuol besêze
36r vnd daz daz uor gelêze
kome an die rehten warheit.
Phaffen vnd volck was bereit
zer weln ze einem herren in.
Kuoninc Heinrich bot ouch den willen sin.
Hie wart er ze bisschoffe irwelt
vnd fuor einen fuorsten gezelt.

Do der tuogenthafter man
daz selbe bistuom gewan
er begonde wahssen als der tac.

Vita Sancti Ulrici 

Gebetes er staetechlichen phlac;
er las vnd gedahte ouch sere
wie der apostolus here
uon dem bisschoffe schribet
deme div ere belibet.
Er kiUt: der bisschof schol ane laster wesen
36v wil er an der sele genesen
vnd gotes spisere
hochuerte vnd zornes lêre
reizennes vnd vreuelcheit;
vnreht gewin si ime leit,
milter wirt  suoze gemuot
nuoter  gereht  kiUsch  guot;
zwivalte predigat sol er han
wider valsche lere sol er stan.
Zweierhande tuogende wesselich
het der gute sente Ulrich.
Ez enwuorde ein not div in dar zuo treib
selten er iemer muozich beleib;
so er an deme gebete niene was
die heiligen schrift er stêtichlichen las.
Als er von dem halsen gienc
37r Rachel  Liam er umbevienc.
Von Rachel schonen antluotze
wirt man der werlte unnuotze.
Dirre herre Lye niht virgaz
swie ime mit Rachel wêre uerre baz.

 Vita Sancti Ulrici

Die gotes muore zimberte er wider
vnd der stete  die geuallen nider
waren  von des fivers kraft
und uon der elte. Div heidenschaft
hete ime des gesindes irslagen ein teil.
Die wuont waren die machete man heil.
Wol konde der herre redelich
uorne vnd hinden bewarn sich.
Aller luote er sorge truoc;
vnd doch des muotes geware genuoc
er tet nach sente Paules rate
37v als er gelesen hate
wand er wise meister gewan
die daz uozer gezimber griffen an.
Des innern zimbers er selbe phlac.
Kristus div gruontveste da vnder lac
dar uof gezimbert golt vnd silber wart
edel gesteine uon richer art.
Wande von siner predigate
und ouch von guoteme rate
manec gotes hus der sele Uf irstuont
den gotes minne wêre vil unkuont.
Swen er mit bilde vnd mit lêre
brahte  zu der suozen kêre
was deme siner helfe not
wie willechlichen er sie bot.

Vita Sancti Ulrici 

Uerren vnde nahen
38r vant man die ime iahen
guote vnd miltecheit.
Den siechen sin gâbe was bereit
vnd die da waren geuangen.
Allen luten milte langen
er mohte wol als Job iehen:
Uf den virdorben kom min segen
der witewen ich den trost gab
dem blinten daz ouge  dem lamen den stab;
der armen lute ich vater bin
wart iemen geleidet  ich weinte in;
swelch vngemach den armen niht virmeit
min sele daz selbe mit ime treit.
Als er ze sinem tiscke saz
der armen luote er niht virgaz
so er den gab allen rat
38v darzu besach er sie der wat.
Sich selben kestigete er sere
durch die gotes ere.
Gewant uon wollen truc er an
ez meit ouch vleisch der heilige man.
Er mohte mit den wercken iehen
als er an sente Paules schrift hete gesehen:
Min lip mit kestegunne ich mache bereit
daz mich iht strafe min bosheit

Des nahtes er an dem bette lac
gar uorweche vnze an den tac.
Des nahtes brahte er ze oppher sich

 Vita Sancti Ulrici

des tages uof den altare sihetechlich
vnsern herren Ihesum Krist
der uns ein heilsam oppher ist.
Sust machet er lieb vnd mêre
39r daz oppher sinem schefphêere.
Des tages dienet er gote mit Marthen;
Marien des nahtes wolte er warten
da sie bi den fuozen saz
Ihesu  Der schrift er niht virgaz:
Die sinen fuozen nahent
sine lernunge die entphahent.
Nach complete meit er ezzen
vnd trinken  ern wolte ouch niht virgezzen
daz got selbe gesprochen hat:
Von dinen worten wirt din rat
diniv wort virdamnent alle dich.
Duorch daz sprach er staetechlich:
Herre  setze hute dem munde min
min leuesse habe in der scherme din.

Swennen in dar zuo div noht twanc
39v daz er muose reden sunder danc
so was sin wort gezieret
mit wisheit wol gezimieret;
maze vnd suozicheit was sie vol
bescheidenheit konde er behalten wol.
Ze diemuote vnd ze bezzeruonge
was gar bereit sin zuonge
als ein wiser man lerte
sin wort er ze nuotze kerte.

Vita Sancti Ulrici 

Swenne waren muode siniv lider
von gotes dienste  die legete er nider.
Deicheiner slahte vedern er ruohte
stuol lachen oder teppiche er suochte;
da tet er uofe ein slafelin.
Vnd daz ich kuorze die rede min:
Uzen man in fuor einen phaffen het
40r vnd innen an eines Muoniches stet.
Er az vil mezlichen
vnd tet den gelichen
als er fleisch genuozte.
Sinen gemazzen er betuozte
wande so er von tiscke gienc
die messe er sanc vnd entphienc
den heiligen gotes lichenam.
Ze einer zit ez also quam
daz von Kostenze bisschof Cuonrat
komze Augespurc in die stat
do sie bi einander gesazen
ze sente Afern vnde gazen
vnd vil bliUchlichen schiet von dan.
Sider sante er ze dem heiligen man
einen boten der in uant
40v da er opphferte den heilant
Uf dem altare  Da ez der bote sach

 Vita Sancti Ulrici

wider den herren er sider ueriach
do er fragete der mêre
wa er so lange weere
do antwuorte ime der bote san:
Ich muose biten des heiligen man
vnze er die messe vol brahte
sa do er des gedahte.

Mit disen worten sa ze der stat
antwuorte bisschof Chunrat:
Hat er messe gesuongen sider?
Mit smiren die rede nam er wider:
Niemen huote als sater gienc
da man zedem alter daz ophfer entphienc.
Ob er des mit schimphfe iach
41r von der warheit erz do sprach
wande ime got die spise bot
div da heizet daz lebendeg brot
von rehter virstanticheit.
Er tranc daz wazzer der wisheit
wand er Uz deme kelche tranc.
Uor truonchenheit mit Dauide er sanc:
Eructauit cor meum uerbum bonum.
Ze dem gesange gotes marter was im frum
wand er an die rehte gedahte
so er gote daz opphfer brahte:
Herre din kelch in truonken machet
swer vleisches bosheit gar virswachet.
So er die psalmodie las
vil suoze div stimme des tones was

Vita Sancti Ulrici 

daz er vnd alle die mit ime lasen
gewuonnen reiniv herze sunder masen
41v vnd in der suozen andaht
wart in gotes tougen braht
daz sie kUnftigiv dinc sahen.
Daz wil ich sagen  als sie es iahen
daz ich daz bewaren muoge
daz ich vil ungerne luoge.

Do man die gruoft machete wider
als sie was geuallen nider
sin phaffe Rambertus hiez sin nam
eines tages er von sinen sinnen quam.
In duhte daz sente Udelrich
mit ime leese  als was gewonlich
vnd bisschof Adelbern sach er stên
zuo im in pristers geweete gen
westerthalp in der gruofte.
Sa do im der herre ruofte
42r sin muot ime zwivelen began
waz er mohte tuon da zwivelte er an.
Den toten er vloch  ze dem lebendigen er lief
waz sol ich tun? er uaste rief.
Do antwuortet ime der heilige man:
Sage Rambreht wes sihes du mich an?
Er sprach: hie stet bisscof Adelber

 Vita Sancti Ulrici

der ruofet mir  vnd ist sin ger
daz ich ime helfe messe singen
bereit ist er ze chlingen.

Do sprach der bisschof Udelrich:
Wis ime gehorsam snellich.
Mit der rede er zuo ime gienc
vnd so getane rede  von ime entphienc:
Rambreht sage deme herren din
daz er so wol gedahte min
42v beidiv mit almuosen vnd mit gebet
vil schone ime daz vor gote lebet
wand er vindet von gote den lon.
Ein zeichen sage ich dir da uon
wande ich vnd Fortunatus
ob ez virlihet vnser herre Ihesus
an deme gruonen doners tage
der schiere kuomet  ich dir daz sage
hie suln segenne den kresemen wir.
Vber daz disev gruoft vellet schir
darumbe erz niht lazen sol
ern mache die gruntveste vester wol.
Du solt ouch manen die bruoder din
daz sie so virgazen min
mit dem gebete daz sie gehiezen mir.
Ez ensi daz sie ez leisten schir
43r wizzen ez alse daz gotes leben
daz sie muozen dar vmbe antwuorte geben.

Vita Sancti Ulrici 

Vnder den selben wilen
begonde der bisschof ilen
gênde von des kuoniges sal
do wart ime gesaget der gruofte val
alse Rambrehte was vor kunt getan.
Hie wart vnduoltech der heilige man
vnd kom niht abe der arebeit
vnze div gruoft wart bereit.
Sit do geschach da ze Waringen
do solte er auer singen
die salmen mit sente Ulriche
do erschrac er vngefuocliche
vnd sach aber den bisschof an.
Der selbe in ouch fragen began
43v waz ime wuorre  do sprach er:
Ich sihe den bisschof Adelber
in heiliger wat  hie bi mir stên
der wil ze dem alter gên
vnd wil hie dienen minem threhtin
der gebivtet  mich sin helfaere sin.

An disem manne ist worden war
daz Dauid sprach uor manigem iar:
Cum sancto sanctus eris
et cum peruerso peruerteris.
Daz muoz ich so beduoten:
Bist du bi heiligen luoten
du wirdest mit heiligen luoten rein.
Daz an disem man wol schein.
Hie fuor war ich niht vir dage

 Vita Sancti Ulrici

wie ime an dem osterlichen tage
geschach  do er messe wolte singen
44r vnder bezeichenlichen dingen.
Do er gotes lichenam segenne began
gotes zesewen sach da manec man.
Do div messe wart volle braht
ein prister Helrich des gedaht
der hete in dem kore des gesanges gephlogen
der begonde dem bisschoffe nach zogen
vnd sagete vil vmbescheidenlichen daz.
Do iach er  ez wêre virswigen baz
denne daz man ez in div oren sagete
des volckes  daz ime niht behagete.
Do daz der prister horte
er schamete sich  vnd zestorte
gar mit weinen sin gesiht.
Niemer mer gesach er daz liht.

Der gotes man gedahte der brodecheit
44v menneschlich lob was ime leit.
Er uorhte er viele in uobermuot
alse man von lobe vil dicke tuot.

Er danckte got der gnaden die er het.
Von den heiligen so geschriben stet:
Uon tuogenden hin ze tuogenden sie gent
vnze sie ze Syon mit gote bistênt.

Vita Sancti Ulrici 

Er tet deme geliche
als ein tyer von himelriche;
ez gesah hinter vnd ouch fuore
Dem heiligen geiste gab er die kuore.
Ze deme stigenne er sich bereite
er uolgete ime swar ern leite
wand er ze bosheit vnmêre hat.
Do steic er uf der tuogende grat.
Eines nahtes vor dem antlaz tage
45r ein stimme zuo ime sprach  ich dir sage
wizzest daz Ulrich bisschof
daz geste choment in dinen hof
die du solt entphahen
div zit ist vil nahen.
Der herre von den sachen
begonde uon deme troume irwachen
vnd begonde do trahten sere
wer wêren die geste here.
Der slaf den der herre slief
do im div stimme alsus rief
der troum enwas niht truogelich.
Er was deme slafe vil gelich
von dem da gihet in canticis
div minnenbrut  zuo ir amis:
Ich slafe  ez wachet daz herze min
45v ich han entsebet der minne sin.

Do der gotes goume
lac ruowen in deme troume
also sprach ein stimme zuo im:

 Vita Sancti Ulrici

Bisschof Ulrich mich virnim.
Din gebete hat irhoret got
din almuosen ist ein werder bot
dem er dich entpholhen hat
bisschoffe Adelbern vnd Fortunat
die dir dar zuo werdent gesant
daz sie sin da din hant
gotes licham huote vnd morgen
suln segenn  suomelichen vnvirborgen.

Des andern morgens vil vruo
greif der edel fuorste zuo
da er gote wolte dienen.
46r Do sach man ob ime schienen
gotes zesewen mit siner hant
swar er des cruces zeigen want.
Die guoten luote daz sahen
die nach sinem tode iahen
do die ze dem altare giengen
vnd gotes licham entphiengen
er legete in den vinger Uber den munt
da mite tet er in kunt
daz sie ez nieman wolten
sagen  noch kuonden solten.
Do div messe gesungen wart
des nahtes erz niht langer spart
er ladete sie in sine heimlicheit.
Die bezeichenuonge er in seit
vnd gebot in daz sie ez bi sinen tagen
46v solten decheinem mennischen sagen.

Vita Sancti Ulrici 

Sit geschach ez aber ze einer zit
do er in der naht lac ruowen sit
daz sente Afra wol gevar
mit rocke uof gegurt  mit chleider clar
chom hin ze siner bettestat.
Div in ir sa zehant volgen bat
vnd fuorte in an daz Lechvelt sa.
Do funden sie sente Petrum da
mit bisschoffen vnd mit heiligen vil
als da man einen sent haben wil.
Die heiligen er wol bekante
die bi sinen ziten er vor hin sante
vnd ime gotes gnade da kunt tet.
Die sazen ze sprache an der stet
vnd taten als Iohannes saget
47r da div stimme der martyrêre chlaget
vnd bitet rache uober die
die sie in dem libe wizzegent hie.
Sus was ir chlage gemeine
Uber herzogen Arnolden eine
der was in der lebindigen zal
vnd zefuorte div gotes hus uber al.
Den leien gab er ir eigen gar;
dar vmbe vrteilten sie in fuor war.

Zwei swert wuorden da hin fuore braht
der einez decheine helzen hat.
Da uone sente Peter reden began
mit sente Ulriche deme reinen man.

Er sprach: Sage dem kuonige Heinriche

 Vita Sancti Ulrici

div swert sint bezeichenliche.
Daz du ane die helzen sihist
47v bezeichent den  der niht gewihet ist;
mit der helzen daz swert
den  von der wihe des riches ist wert.

Do zergienc der heiligen rat.
Sente Afra zeigete ime die stat
da sider chuonich Otto siniv huoser legete.
Mit einer sprache er sin her irwegete
daz sie ze Lankparten taten eine vart
vnd ime der kuonic Bernger vndertanic wart.
Sie sagete ime daz div gruolich diet
der Hunger ze TiUscken landen geriet
vnd swie sie uns tâten groziv leit
den sick behabete doch div kristenheit.
Owi wie wol ein werder man
deme got sus grozer eren gan
daz er den apostoln gelichet ist.
48r Sente Peter troumete ze einer vrist
daz im von himele wuorde gelazen ein vaz
der diet bekêrde beduoten ime daz.
Sente Paulus ouch gezuocket wart
vnze an des dritten himels vart
da er gotes tougen
horte daz ist unlougen.
Sente Ulrich sin zeswen er sande
div erschein uof siner hande;

Vita Sancti Ulrici 

als ich her nach sagen wil
e ich kome an daz zil
gotes tougen er horte vnde sach
er weste vor des volckes vngemach.
Daz enwolte er ze den stunden
deme volcke niewet kunden.
Er sagete ez sinen heimlichen
friUnden  tougenlichen.
Do sich der sêlich man virsach
daz ime daz luot des besten iach
dar umbe vber huob er sich niht
48v er sagete gote gnade der geschit
er danckte gote alle eine.
Sprechen mohte der reine
mit sente Paulo  Swaz so ist min
daz muoz von gotes gnaden sin.

Ouch liez er niht under wegen
er begonde sines volckes phlegen.
Mit dem gotes worte er daz lerte
siniv phunt er ze wuocher kerte.
Sin bistuom nam er gar fuor sich;
leien  phaffen  alle gelich
vleiz er sich ze besorgen;
den abent vnd den morgen
gienc er deme rehte mit fuoge nach
ze himelriche was im vil gach.

 Vita Sancti Ulrici

Zem ersten begonde er vragen
den pristern sêre lagen
50r ob sie mit rehter lere
stuonden ze des liUtes kere
vnd ob sie mit ir getate
bewaerten  ir predigate;
wand swa man ir leben virsmahet iht
da ist ir predigate enwiht.
Darnach muosen die leien
an den selben reien.
Er fragete ob sie volgen wolten
ir lere  als sie solten
ob sie vigerten die zit
die in got ze vigern git
vnd ob sie ze kirchen giengen
vnd gotes reht entphiengen.
Er hiez den zehenten geben zereht.
Do er daz gemachete allez sleht
50v symonîe vnd alle ketzer wise
virbot der witzige grise.
So er phaffen wihen
oder kirchen lihen
oder kresimen geben solte
decheine gabe er dar vmbe wolte.
Ime was div stat vil wol kunt
wa ez an dem euangelio stunt:

Vita Sancti Ulrici 

Ir habet ez vmbe sus entphangen
vmbe sus sult ir ez langen.
Gab ime iemen mit willen iht
mit gnaden virwarf er des niht.

Ze sente Marien satzte er daz reht
ez wêre ritter oder kneht
der ze ir gesinde horte
mit werken noch mit worte
51r daz niemen deme dechein leit taete;
daz gesetzede machete er staete.
Ouch begonde er sie rihten
vnd an der zuohte slihten
daz sie daz luot leides erliezen
wande sie geniezen
scholten  der nature gebot
diz in gab zem ersten got:
Daz dv wollest des man dich
irlaze  des irlaz ouch mich.
Ouch saget daz euangelium
behalte wir daz  ez wirt vns vrum:
Swes ir von den luoten gert
des suln sie werden von iv gewert.

Sus er uon tuogende hin ze tuogende trat.
NU wolte in irwegen von der stat
51v der vil iare vnd manige vrist
menneschliches kuonnes vient ist.
Wand ez geschach ze der selben zit


 Vita Sancti Ulrici

keisers Otten sun hub einen strit
wider sinen vetern Heinriche
herzoge Uber Nordentriche.
LiUtolf was der sun genant
vnd was herre uober TiUscklant.
Do der keiser niht mohte gestillen die not
deme bruodere er do helfe bot.

NU was ein phfallenz graue Arnolf
geheizen  an den truowen ein wolf.
Deme entphalch der herre Beierlant
vnd fuor ze Sahssen ze dem keiser zehant.
Do machete der selbe vngetruowe man
LiUtolfe daz lant undertan.
52r Do daz virnam sente Udelrich
mit rittern er besamnete sich
vnd liez ir genuoc in der stat
der er uaste huoten bat
vnd hub sich gegen Norwagen lant
da er den keiser Otten vant.
Der wuoterich sa vuor Augespurc fuoer
mit roube tet er grozen schuoer;
er vienc der rittere ein michel teil.
Sine sele vmbe vienc der sunden seil.

San nach disen dingen

Vita Sancti Ulrici 

sente Ulrich kom ze Maenichingen
dar uoffe besaz kuonich Livtolf in.
Da vone wart bose sin gewin
wande da vone in kuorzen tagen
begonde in sin bruoder Tiebalt iagen
52v vnd mit ime der graue Albreht
der in deme strite was ein guot kneht.
Sie triben in ze sinem lande
mit vil grozer schande.
Sin bruoder Herman wart irslagen.
Uon grauen Albrehte  wil ich sagen
wan er streit vil manlichen;
Machabeo mac man in gelichen.
Judas fur sine bruodere streit
als tet dirre fuor die kristenheit.
Durch daz man wol gelouben muoz
daz ime si des todes buoz
vnd daz er die frouwede habe
der er niemer suole komen abe.
Des lichenam der bisschof uof hub
ze sente Marien er in begruob.
53r Vnd als ime do so wol gelanc
div uorhte die lUte alle twanc
daz niemen sich des vnderwant
des ze Augespurc gehorte  vber al daz lant;
wande sie komen es alle ze arebeit
die deme heiligen man taten kein leit.


 Vita Sancti Ulrici

So sie ez gebezzerten deme reinen man
gotes hulde er in gewan.

Vil des wuonders wil ich virdagen
ein vil luotzel wil ich sagen.
Ein man der was hie nahen bi
gnuoge iehent daz ez ein warheit si
der tobete vnd zarte die hende sin;
also tobendick schiet er hin.
Einer ein buoch ze Augespurc stal
vnd koufte ein ros  daz er niht hal
53v sin wib  wande er zuo ir sprach:
Mir vil verrer baz geschach
daz ich daz buoch fuorte dan
da mite ich diz schone phfaerit gewan
denne ich ez lazen hete dort.
Do sprach daz wib do sie ez gehort:
Ez weere dir bezzer virmiden
daz duo ez nie geruort hetes mit den liden.
Do er sit daz ros streichete
sinen tot ez ime reichete.
Sider ez phalnz graue Arnolf galt
der ze sinem schaden was so balt.
Do Regenspurc besezzen wart
erslagen wart er an der Uzvart.

Einer von Eistet nam ein tisclach


Vita Sancti Ulrici 

in deme roube  daz was swach.
54r Den bekumberte san der ualant;
der niergen die stat vant
da er sich virbergen mohte.
Daz wichwazzer ime niht tohte
er enmohte nie werden vor im vri
ern weere ime ze aller zit sihtichlichen  bi
vnze er daz tuoch wider brahte.
San do ers wider den bisschof gedahte
wand er der guote was vol
uon ime wart er irlediget wol.

Vnder den selben ziten
wolten zesamene riten
keiser Otto vnde sin sun
do machete sente Ulrich die sun.
Des half ime bisschof Hartebreht
von Kuor  ein warer gotes kneht.
54v Er weste wol daz sie gotes kint
waren  die fridemacheere sint
wande sie ez der heilige geist lerte
der ez ze guote kerte
wande div ware minne
kom in der herren sinne.
Der sun irgab sich willechlichen
deme keiser Otten richen.
Do entphiench er den suon sin.

 Vita Sancti Ulrici

Disev rede kuomet vil wol in
alse stet in euangelio:
Der vater wart des suones vro.
Ietweder sun was wol tot
wande sie waren in grozer not.
Hie wart frouwede uber al
von gotes lobe ein grozer schal.
55r Daz volck lobete got von rehte
daz ez erlediget wart von sinem knehte.

Dar nach geschach Uber ein iar
do von gotes geburte waren fuor war
fiUnf vnd fiUnfzec iar vnd niUwn hundert
do wart er sere bekuombert
wand ez fUr uz der Vnger schar.
Uon der Tuonowe besazen sie gar
daz lant  vnze an den swartzen walt
vnd daz gebirge; ir sere engalt
von rouben vnd von brande
daz volck in Tuosckeme lande.
Sente Afern gotes hus wart virbrant
sie besazen Augespurc sa zehant.
Do tet der bisschof meere
niht als ein mietheere
55v der sa ze der stuonde vliUhet
als der wolf zU zuohet.
Siner schafe er niht virgaz.
Swie so der wolfe wêre dechein maz
er saztte sich wider als ein degen


Vita Sancti Ulrici 

got bat er der sache phlegen.
Do die rittere ze den porten
striten mit swertes orten
vnde div geschoz regen dicke
vluogen an die schiltes blicke
Uf ein ors er gesaz
schiltes vnd helmes er virgaz
eine stole legete er an sich
da entzwiscken reit er sicherlich.
KiUse hie den nuowen Josue
der die arken in der alten ê
56r vmbe Jerich&ocirc; fuoren hiez
vnd die busuonen blasen liez.
Josue was Uzerhalp der muore;
innerhalp dirre gehiUre
phlach des volckes mit truowen.
Wol gezam Josue deme nuowen
daz er innerhalp weere
alse Raab div meere
wand sie bezeichent die kristenheit
die got mit sinen gnaden hat bereit.
Von rehte er in der stat reit
daz ist in der kristenheit
vnd Uzerhalp wider den tivfel streit.

Iosue hiez die ewarten
an deme tragenne harten
die arcken mit busuonen schellen
56v daz luot mit schrienne hellen.
Do viel nider div mUre starck.


 Vita Sancti Ulrici

Als truoc sente Ulrich gotes arck
in deme herzen reine.
Die pristere algemeine
salmen vnd ymnen sungen
mit gebede die luote chlungen
hin ze gote vnd siner Muoter rein
daz er sie irloste al gemein
von der Unger gewalte.
Zehant er die Unger valte
wande man vil schiere seit
daz keiser Otto Uf sie reit.
Sie saztten sich mit strite wider.
Vil schiere viel ir êre nider
sie begonden alle vliehen
57r die Tuoscken in nach ziehen.
Den fuorsten was doch nie so gach
der keiser iagete in allez nach
vnze sie wuorden geuangen
ze Regenspurc irhangen.

Do man die Ungere viriagete
gote er gnade sagete.
Durch geschiht der selben sachin
mit smeehe begonde er sich swachin.
Durch not der vndertanen
vollen begonde er sich anen.
Ern suohte niht daz gefuore sin


Vita Sancti Ulrici 

sente Paulis wort wart an ime schin:
Swer sines volckes niht ruoche hat
den habe man an eines heiden stat.
Durch daz er sine phaffen luot
57v den vor genomen was ir guot
mit den teilte er swaz er het.
Daz selbe er allen luoten tet.
Den armen bot er sine hant
als in got het uor gemant:
Gib dich vnd din selbes guot
einez ane daz ander luotzel tuot.
Ze der stunt wart er gemant
vmbe sente Afren kirchen div virbrant
was  von den heiden
der Vngere vmbescheiden
daz er wider machen hieze
noch Sintpreht den bisschof lieze
ligen bi deme grade des chor;
er solte ime machen ein dach enbor.
Von dem begonde sente Ulrich denken
58r mit vastenne sich sere krenchen
mit ander luoten guoten.
Sie begonden an got vaste muoten
daz er sie breehte inne
wa laege sin materarinne
vnd obe div stat ze der gruofte guot
wêre  als ime sagete sin muot.


 Vita Sancti Ulrici

Da tet got der warheit schin
daz gesprochen hete der wissage sin:
Gotes ougen div sint Uf getan
ze aller zit  Uber den rehten man.
Anderswa vinde wir:
Got der tuot den willen ir
die in vuorhtent  vnd horet ir gebet.
Als er disen heiligen tet
wand ime ein nahtes sente Afra irschein
58v vnd zeigete ir heiligez gebein.
Ouch gebot sie ime daz er anderswa
machete die gruoft  wande da
vil grozer herren heilichtuom lac
vnd sol da ligen vnze an den suontac.
San do er irwachete
die gruoft er wider machete.

NU suln wir sagen von der stat
die sente Afra miden bat.
Ein gartheneere was  der vant ein hol
vnd ein hus darinne gemuoret wol.
Dem bisschoffe er daz sagete
vnd urageten wie ez ime behagete
ob er dar inne sin kruot seete
vnd ouch behielte drinne swaz er heete.
In dem geiste antwuorte im der bisschof san:

Vita Sancti Ulrici 

59r Tuost duo daz unwiser man
dU verliUses dine sinne  vnd ouch din liht.
Der worte dern ahtete der tuombe niht
er samnete allez sin dinc dar in
do virlos er ouch die sinne sin.
Ze dem bisschoffe fuorte man in sider
der gehalf ime des gesuontes wider.

Wuonder ich iv nv sagen mUz.
Sider im wart der suoche buoz
niemer mêr er chomen kunde
da er daz hol funde.
Sente Vlrich begonde lieber haben
die stat  wande sich begraben
er an der stat gedahte.
An dem frietage er daz oppher brahte
ouch da  so er da heime beleib.
59v Sider in ze Rome sin wille treib.
Sente Habunden houb er da gewan
daz er ze Augespurc brahte san.
Dicke suochte er vil der heiligen stet
ze sente Gallen er daz meiste tet
wand er da was geleret
vnd an den tuogenden gemeret.
Dar nach fuor der snelle
ze sente Meinrades celle.
Da was ein gotes kint Eberhart;
entzwischen in rede vil suozev wart.
Do sie mit kuossen schieden sich

 Vita Sancti Ulrici

do virsach sich sente Udelrich
wand er dannen wolte
daz er in niht mer sehen solte.
Vil sere weinende lief er her
60r ze dem bisschoffe Ulriche so sprach er:
Wir gesehen vns in disem libe niht mer.

Des antwuorte bisschof Ulrich im:
Ewirdiger vater mich virnim.
Weist duo mine zit fuor war
ob ich schiere uon disem libe var?
Des antwuorte ime sust Eberhart:
Ez enist noch niht din hinne vart;
ob aber wir dir war sagen
des wirdes duo innen in kuorzen tagen.
Mit diser rede do fuor dan
von der celle der heilige man.
Sit ê er hin wider queme
virschiet Eberhart der got geneeme.

Hie nach gedachte er einer var
da sente Mauritius mit siner schar
60v ruowet  Des heilichtuomes gewan er genuoc
daz er mit eren heim truoc
vnd bestate ez mit psalmodien
ze vnser urowen sente Marien.
In den tagen fuor er vuorbaz


Vita Sancti Ulrici 

in ein insilen Augia heizet daz
da phlac Alewich der meisterscaft.
Der entphienc den herren tuogenthaft
mit eren  wande er gerte
des heilichtuomes er in gewerte.

Nach diser stete  niht virdagen
ich enwil  durch sinen willen sagen
swie der siechen wêre dechein maz
lutzel decheines er virgaz.
Aller meist die heten die vallenden suht
die heten zuo ime groze fluht
61r vnd ander siechen ein michel teil
die machete er mit gotes helfe heil.
Durch diemuote er sere virbarc
sinen segen virsagete der witzige karc.
Dem babeste er des segens iach
ze der ere duhte er sich zeswach.
Von dem ole  dem er den segen bot

an deme antlaz tage  swen dechein not
des libes begreif  dem wart des buoz.
Durch not ich nU sagen muoz
wie ime da ze Campanie geschach.
Uon siechtuome leit er vngemach


 Vita Sancti Ulrici

ern az noch enmohte geheben den fuoz.
Man brahte daz ole  san wart ime buoz.
An dem phingestabent ze mittem tage
wart er gesalbet  ane suoche chlage
61v labete er sich  vnd uesper zit
sanc er mit den bruodern sit.
Sus wuorden sie vil wuondern vro
gesunt kerte er heim ze lande do.

Er solte ouch ze einen ziten
Uber ein tiefez wazzer riten.
Do negetorste niemen komen dar an
niewan er  vnd sin kapelan.
Der phaffe ein hohez pherit reit
vnd wart vberal doch naz sin chleit.
Deme herren wart sin sok niht naz.
Ouch virbot er dem phaffen daz
daz erz virswige bi sinem leben.
Sus wolte er nach dem meister streben
der ouch sinen ivngern riet
do er von dem berge schiet
62r daz sie niemen solten kuonden
die geschiht  vnze sie irfuonden
sine ware vrstende
an der siten vnd ander hende.


Vita Sancti Ulrici 

Herre Krist div Werk din
machent dir gnaden vollen schrin
die duo hie beuor hast getan
an den heiligen  vnd nU hebest an.
Wande duo daz hebreiscke her
fuortest truocken durch daz mer.
Also hast duo Uber daz wazzer
gefuoret dinen kneht  niht nazzer
wart sin sok  noch sin chleit
swie er Uf dem wazzer reit.
Daz wazzer ienen ein muore was
dirre Uf dem wazzer von dir genas.

62v Sit males wolte er ze Regenspurc sin
Uf ein holz kom daz schiffelin.
Do begonden die schifman gahen
deme stade sere nahen.
Do sie Uz getruogen ir dingelin
sie virgazen in deme schiffe sin.
Do sprach ein phaffe sin kapelan:
Wên uns armen  wie habe wir getan
beliben ist drinne der alte man.

Mit deme worte lief er hin
vnd truoc her Uz den herren sin.
San do in daz stad entphienc
daz schif nach in vnder gienc.

 Vita Sancti Ulrici

NU muoget ir wuonder horen wol.
Do daz schif was lades vol
do swebete ez obe dem wazzer;
63r san do her vz kom der bisschof her
do gienc ez san zehant vnder.
Durch in geschach daz wuonder.

Sit gedahte er ze Rome einer var
vnd kom zuo einem wazzer daz hiez Târ.
Daz was uon vngestuome also groz
daz daran getorste dechein ros noh floz.
Wand er getruowete gote eine messe er sanc
vnd kom wol Uber  des sagete er ime danc.
Inner div wuorden sine sinne
entzuondet  ze geistlicher minne
wand er uozerhalp der muore machen hiez
ein kloster  dar in er urowen liez
daz sie gote vnd sente Stephan dabi
ze dienen waren  vor luoten vri.
Ze deme irgab sich ein biderbe wip
63v gote ze dienen bereitete div ir lip.
Swie sie vngeleret weêre
ze deme geschêffede was sie gewêre.
Dar vmbe die swester alle samint
entphuolhen ir daz keller amint.


Vita Sancti Ulrici 

Sie wolt des niht  fuor den bisschof ez quam
der gebot ez ir bi der gehorsam.
Des enuolgete sie niht  des nahtes sie slief
ein stimme sie strafende alsus rief:
Wande duo niht geh&ocirc;rsam bist
dines ganges mangels du biz an die vrist
vnze daz kuomet bisschof Ulrich.
Gareus dv ez  er machet wol ledic dich.

San do sie von deme slafe irschrac
kranch des libes  vnd krump sie lac.
Alse do der bisschof kom ze der stat
64r fUr den sie sich bringen bat.
Der bisschof sere strafete si
vnd machete sie an deme libe vri.
Do sie sich virsan daz sie was gesunt
laufende sie fuor den herren stunt
wol mohte sie vor frouweden springen
vnd gotes lob sere singen.

Ze einer zit solte er ze sende varn
hin ze Gelenheim  do bekom im ein arm
Ruophret der truoc daz inner teil
sines libes uor ime  den machete er heil.
Er sprach: ganch mit fride  ouch du nim
den phennich in gotes namen den gab man im.


 Vita Sancti Ulrici

Der selbe  do sente Ulrich starp
wand erz ime vmbe got irwarp
uon manigem sichtuome wart gesunt;
64v fuore baz wirt daz deme lesêre kunt.

Do begonde in der werlte betragen
deme himelriche sere lagen.
Er wart zuo in gerechent
die mit sente Paule sprechent:
Vnser wesen ist in deme himelriche.
Swie so doch niht witzechliche
so hete er gotes minne
wand er stunt mit sinem sinne
daz siner swester sun Adelber
wurde bisschof nach ime  wan er
wolte sich ze der Muonicheie han gegeben
vnd gote da al eine leben.

Do stunt der tumbe Adelber
nach dem bistume alze ser.
Ern hete lihte niht Salomonis wort
65r noch gelesen noch gehort:
Sweme nach der erbe ist ze gach
er darbet des segens lihte hin nach.
Daz gesinde machete er ime vndertan
den stap wolte er offenlichen han.
Do die bisschoffe erfuonden


Vita Sancti Ulrici 

daz Adelber vnderwuonden
hete sich des bistuomes also gar
sie macheten einen sent  vnd luoden in dar
vnd sprachen in vmbe die vraevel an
daz er bi dem lebendigen man
sich des bistuomes vnder want.
Da fuor bot er sin reht zehant.
San eine Urteil man ime vant
daz er Uf dem euangelio swuore
daz er nie irfuore
65v daz ketzer wise waere daz dinch
daz er daz bistuom so entphiench.

Do daz allez geschach
der bisschof fuor in sin gemach
vnd Adelber  der getr&ocirc;stet wart
e  er von den herren kome an die vart
ob sente Ulrich kome von der buorde
des libes  daz er bisschof wuorde.
Iedoch so nist rat noch wisheit
wider got  als uns div schrift seit.
Wande in deme selben iare
starp der phaffe zware
wand er nach den lazen
saz  da die luote azen.
Vor leide er von deme tiscke gienc
einen schrit  san in der tot entphienc.
66r Inner div der bisschof ze Diligen saz
in deme geiste weste er daz.


 Vita Sancti Ulrici

Wande e ez ime gesagete der bot
er sprach  Adelber der ist tot.
Von ime wart ein slite bereit
ze sente Afren wart div lich geleit.
Sente Ulrich ze anderre guoteete
machete ze sele geraete
UtenbUr die Abbeteie
vri mit privileie
daz Adelbern ze lehen was gegeben
die wile er was in deme leben.

Er was eines tages an einer vart
da ime ein luoge gesaget wart
daz von Kostenze Chunrat
der bisschof was ze der selben stat
66v wêre tot vil weerliche.
Do virsahen sich suomeliche
daz er weere ze der messe gereit
alse was sin gewoneheit.
Do sprach er ze dem boten sin:
Heiz die alten hie sin
ez wirt vns morgen wol geseit
ob ez ist ein warheit.
Des andern tages wart in getan kunt
daz bisschof Chunrat was gesunt.

Swie sich der gotes kneht virsach
daz ime der tot was vil nach
die wile er mohte predigen er nie liez.


Vita Sancti Ulrici 

Uf einem sliten er sich fuoren hiez
die wile er gesunt was  die gewoneheit
hete er  daz er Uf einem wagen reit;
67r er eine vnd sin kapelan saz
daz sie gote mohten gedienen deste baz.
Ze Augespurc begonden sie ilen ser
ze guoteme ende so stunt vaste sin ger.
Messe er taegeliches horte
vil gUtiv werck er worhte
daz heilsam oppher brahte er vzen
sines herzen oppher liez er luzen.
Mit den andern er ze tiscke saz
noch ern tranch  ouch er luotzel az.
Die salmen waren sin ezzen suoz
dar nach der heiligen leczen gruoz.
Er las dyalogum Gregorii
daz vierde buoch  wander vant hi
wie sie in deme geiste wurden hine gezuocket
vnd aber wider erkuocket.
67v Ouch gebot er sinen schafpheeren
swa sine gulte weeren
daz sie dar uoz machent driv teil.
Daz eine den armen  vmbe sin heil
daz ander hiez er pristern geben
von deme dritten wolter selbe leben.

Eines tages hiez er sich bringen
da man eine messe wolte singen.


 Vita Sancti Ulrici

Nach der legete man einen teppich
fuor daz heilige cruoce stracketer sich.
Er lac eine halbe wile an dem gebet.
Dar nach brahte man im swaz er het
ane daz ze einem huos geriht
gehorte  des enbrahte man niht.
Ein decklachen man ouch niht brahte
sinem nachkomen er des gedahte.
68r Do er daz luotzel dinc ersach
mit suofzendeme herzen er do sprach:
Ach we mir waz solte mir daz?
Der zale man da niht virgaz.
Luotzel hemede  mit ahte tiscklachen
oder siben  mit zwein chleidern swachen
von silber phenninge
zehen schillinge.
Daz hiez er phaffen vnd armen geben.
Dar nach stalt er sin leben
daz er bereite weere
ze Uftuonne deme kloppheere.
Ouch begonde er trahten aller meist
als in etteswenne zUckete der geist
wand er suomelichiv dinc horte vnd sach
der er wider sine lUte viriach.

68v Er sagete dem abbete Wernhere von Vuolde
ob er hete zweier hulde
die ime gehuollen an der wal
er behabete nach ime daz bistUm al.


Vita Sancti Ulrici 

Vnder wilen so er entslief
von deme sweeren trovme er rief:
We mir Adelber daz ich dich ie gesach.
Uon dir muoz ich liden vngemach
wande sie mich ane wize  vnder ir zal
niht nement  durch daz ich dir gehal.

Wir haben von sente Gregorio
daz schribet er in dyalogo:
Ein heiliger diacon Paschasius
des babestes ze Rome  dem geschach alsus
do er irstarp  ein beheft man
ruorte sin gewant  vnd gienc gesunt dan.
69r Der muose in die wize
wande er mit allem vlize
was wider den babest Symachum.
Er hete irwelt Laurentium.
Do sie an Symachum k&ocirc;men al gemeine
Laurentio gestunt er al eine.
Bisschoffe waren ime gehorsam;
vnze an den tot er nie an in quam.
Wande ir schulde waren gelich
als waren ir wize vil billich.
Wande er Laurentium vor dem het
der gewihter ist an gotes stet
also was sente Ulrich
mit einvalticheite wider sich.
Er wolte daz weere bisschof Adelber
swie so dennoch lebendich was er
69v wider dem alten rehte


 Vita Sancti Ulrici

daz sazten die gotes knehte.
Durch daz muoge wir vns virsehen
von disem  des er hat viriehen
uon sente Paschasio.
Wan Peter sin ivnger vragete in do
wie geschach daz  von dem gewant
muose ruomen den mennisc der valant
vnd der heilige man wart gefuort
daz in div wize ruort.
An disem dinge man kiesen sol
daz gotes rat ist der duornehte vol
vnd daz etteswenne sin vrteil irget
niht  als der wan der mennischen stet.
Wand ime die lUte iahen
guoter werke  die sie sahen.
70r Damite so wuorden sie inne
daz dar an waren gewinne.
Ob von dem libe iht guotes geschit
got im des mit deme zeichen giht.
Div schulde ouch div da inner was
wande sie got in deme herzen las
wand erz niht fuor schulde het
dar vmbe er decheine buoze tet.
Got enwolte im ir niht virgezzen
ern muose sie mit pine mezzen.
Moysi tet er alsam.
Wie frivntliche er sine rede virnam


Vita Sancti Ulrici 

vnd sin bruder Aaron
got der zuornde hinze in zwein da uon
wand ir geloube was niht veste.
Mit disen worten erz ime virweste:
70v Wand ir niht gelouben enwoltet
noch eren  alse ir soltet
durch daz fUret ir niht in daz lant
daz volck  daz ich in geben wil zehant.

Sit got strafet sus siniv kint
div im vil verre lieber sint
wand er sie geahtet hat vnder die zal
da sie gewinnent niemer qual
so wirt der suondaere
buoze ane zwivel sweere.

Sit do geviel sente Johannis tac
daz sente Ulrich sicher lac
an dem libe gar virswachet
von einem troume was er irwachet.
Er hiez sich an legen siniv kleit;
des waren sie ze tuonne bereit
71r swie so daz was in ir wane
daz er weere sine sinne ane.
Man legete im ouch an sin bisschoffes gewant
vnd gienc da er die kirchen vant
sente Johannis baptist
vnd stunt ane helfe alse lange vrist
vnze zwo messe wuorden gesungen.

 Vita Sancti Ulrici

Er sprach zeden alten vnd ivngen
ze den phaffen die da stuonden bi:
Swie kranch ich an deme libe si
doch han ich hUte diz ambet getan.
An gote muose daz sere stan
wande mich ez sin bote hiez
der mich huote niht ruowen liez.
Do ich zwene schone man
vor minem bettelin sach stan
71v der eine alsus ze mir sprach:
War vmbe stes duo niht Uf  von dinem gemach?
DU solt balde Uf sten
vnd ze sente Johannis singen gen.
Des antwuorte der ander  wie sol daz
geschehen  wander an dem libe ist laz
daz er noch niht prime gesprochen hat.
Der ander sprach  stant von der stat
vnd tuo daz ich hiez dich vol bringen
ane dich sol huote niemen singen.
Dar nach gienc er ze sinem gaden
vnd wartete wenne man in wolte laden.
Dikke sprach er disiv wort:
Wenne kuom ich zegote  vnd gesihe in dort?
Der vnder div was leseere
der vragete in ob div zit weere
72r daz er solte virwandeln des libes wesen.
Er sprach als ich ez han gelesen:
Ich weiz gewislichen wol


Vita Sancti Ulrici 

daz ich schiere hinnen scheiden sol.
Do vragete ern welhen bisschof er wolte
der in begraben solte
wande sie waren ze Frankriche
ze der sprache al geliche.
Do antwurte ime sente Ulrich:
Kans dU bestaten eine lich?
Tuot ir daz ir tuon solt
dar zuo got sin helfe holt.
Dar nach in vil luotzel tagen
alse man gotes marter sol chlagen
des tages  sente Peters abent geviel
do virsah er sich  ez waere sin ziel.
72v Mit worten er des niht gewuoc
zeichen zeigete er genuoc.
Do man vesper luoten began
do badete er sich  vnd legete sich an
mit kleidern als da was bereit.
Uf die erden er sich do leit
er wande ez waere komen sin zit.
Do man gesanc vesper sit
man begonde in von der erde wegen
sus getaner worte begonder phlegen:
O sente Peter minen wan
hast dU noch niht getan.
Eia welh ein man lobes wert
swie kranc ein fleisch der doch gert

 Vita Sancti Ulrici

er wolte mit Kriste al eine leben
vnd durch Krist ze dem tode irgeben
73r die vrist. Des libes sweere
was ime ein karckeere;
er wolte hie von dem bande genesen
vnd mit Kriste al eine wesen.
Aber sit er widerquam
fiUnf tage staetichliche ruo&wcirc;e er nam.
Antlaz er von allen bat
vnd tet ouch in des selben stat.
Des libes het er sich irwegen
des doners tages bot er sinen segen.
Des vriegtages do div abent rot
witen ir lieht der erden bot
die phaffen vaste sungen
die zehere ein ander drungen
er enphalch sinen geist in gotes hant
do er in siner gnade gemant.
73v Mit alsus guoteme ende
schiet er von disem ellende.
Do waren uon gotes geburte fuor war
niUn hundert  vnd ahzek  vnd driv iar;
driv vnd ahzek von sinem alter
vivnfzec von siner wihe zald er.
Daz was in anno jubileo.
Von dirre werlte schiet er vro
als div hebreische diet
von Egipte lande schiet.
Mit gote lebet er ewichliche
in deme himelriche.


Vita Sancti Ulrici 

Er verschiet quarto nonas Julii
in der zit Ottonis Augusti.
Do sie entnakten die lich
den sie zewasckenne vlizzen sich


Uber eine zit besaz sie der valant.
74r Durch helfe fuor sie in manigiv lant.
Ze ivngest kom sie ze sente Ulriches grabe
vnd kom da des tiUels abe.

Ein man bi der Tuonouwe saz

der sich an siner viher virgaz

daz houwe er zesamene rechete.
Do erz do heim gezechete
vnd die gabeln dar in sluoc
daz fiUer sie Uz gegen ime truoc.
Do er gesach daz  daz houwe in fivre lac

 Vita Sancti Ulrici

sider vigerte er sente Vlriches tac.

Ein jvncherre was eines Grauen kint
den hete der sichtuom so begint
daz er niht gesten mohte;
ze gênde ovch er niht tohte
74v mit krancker spise vrist er sich.
Er bat sich fuoren ze sente Ulrich.
Do sie komen in mitten der strazen
er bat sich abe lazen.
Des envolgeten sie im niht  er duhte sie kranc;
ze der porten sie komen Uber lanc.
Er bat sie daz sie in liezen gen
des engetorsten sie dennoch niht bisten.
Do sie ze der greden quamen
sine bete sie niht virnamen.
Wand er sich do wol virstunt
daz er worden was gesunt
sunder siner gesellen danc
snelle er von dem bette spranc
wand er sinen gesunt entphienc.
Mit frouweden er in daz muonster gienc
75r lobende got  vnd den heiligen man.
Er brahte sin oppher  vnd fUr dan.


Vita Sancti Ulrici 

Der diz buoch gemachet hat
ze duote  alle die gruozen lat
die ez iemer gehoren lesen.
Er wolte in ir herzen wesen.
Konde erz dar zuo bringen
mit tuogentlichen dingen
daz er in lieb weere
so truowete er siner sweere
mit gotes helfe abe komen.
Swaz ime div suonde hat benomen
der zit  der wile  der stuonde
mit irm suoczen munde
daz kuonnen sie wol hin gelegen
wolte sie div minne dar zU wegen.
75v Vraget ir wie man in nenne
ich selbe in wol irkenne.
Er ist ein vaz tuogende leere.
Ob er des niht weere
wes mohte er vch denne gebiten?
Div bosheit hat in lange geriten.
Sie wirt da ze im sedelhaft
siene virtribe denne uwers gebetes kraft.
Lat schinen in uwer guote
sendet im der starken gluote
Uwer minne einen koln
so mac er sich des vrostes irholn.
Mit pater noster almuosen
stozet im in den buosen
zeiget im ob ir milte sit
got iv selbe daz lon git.
76r Swer wizzen welle sinen namen
der sol setzen ze samen
an dem ersten blate die buoch staben
die die roten uarwe haben.
Ist iht wandelbêre
daz getihte  oder kuonste lêre
daz bezzere der ez kuonne;
mir ein teil des lones guonne
habe er ouch mit mir teil
sus wehsset vns der seilden heil.
Gnade wir vinden muozen
ze vnser vrowen  die wir sus gruozen:

 Vita Sancti Ulrici

Maria kiUschiv muoter
teile vns der sele uUter
da von wir Uf der erden
also kreftic werden
76v daz wir den vienden an gesigen
vnd an dem strite obe geligen.
Lere vns stigen der tuogende grat
den vns din sUn vor gestigen hat.
BiUt helfe die dich erende sin
tU Uf dine gnade den vollen schrin
guoz Uz wand er sie in dich goz
der vor bârmede gar hin vloz.
Dilge die sUnde mache vns rein.
Der von dir geborn irschein
warer got vnd mennisch vil kranc
durch vns win mit gallen tranc.
Zihe vns nach ime sunder danc
vnze wir singen der engele gesanc.
[Hie ruowen mine hende
des buoches ist ein ende.]









